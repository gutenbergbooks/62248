<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml" lang="fr" xml:lang="fr">
<head>
<meta http-equiv="Content-Type" content="text/html;charset=UTF-8" />
<title>
  The Project Gutenberg eBook of Des bonnes moeurs et honnestes contenances, by Verulanus.
</title>
<link rel="coverpage" href="images/cover.jpg" />
<style type="text/css">


p { text-align: justify; line-height: 1.2em; text-indent: 0; margin: .5em 0;}


div.c, p.c { text-align: center; line-height: 1.5em; text-indent: 0;
  margin: 1em 0; }

h1 { text-align: center; line-height: 1.5em; font-size: 120%; font-weight: normal;
  margin: 1em 0; }
h2 { text-align: center; line-height: 1.5em; margin: 1.5em 0; font-weight: normal; }

h2.it { font-style: italic; }
h2.cap:first-line { text-transform: uppercase; }

.huge { font-size: 220%; }
.large { font-size: 130%; }
.small { font-size: 85%; }



.poetry { text-align: left; margin: 1em 0 1em 5%; }
.stanza { margin-top: 1em; }
.verse { padding-left: 3em; text-indent: -3em; }
.i1 { text-indent: -1em; }

hr { width: 20%; margin: 1em 40%; }

.trnote { font-family: sans-serif; font-size: 95%; padding: .5em;
  margin: 3em 5% 1em 5%; border: thin dotted; background: #eee; }
.trnote h2 { margin: .5em 0; }

img { max-width: 100%; }

div.gap, p.gap { margin-top: 2.5em; }
.break, .chapter { margin-top: 4em; }


@media screen {
  body { max-width: 40em; width: 80%; margin: 0 auto; }
}

@media handheld {
  .break, .chapter { page-break-before: always; }
  .top4em { padding-top: 4em; }
  .nobreak { page-break-before: avoid; }
}



</style>
</head>
<body>

<h1><span class="huge">DES BONNES</span><br />
<span class="large">MOEURS ET HONNESTES</span><br />
<span class="small">CONTENANCES QUE DOIT GARDER</span><br />
un jeune homme, tant à table<br />
qu'ailleurs, avec autres notables<br />
enseignemens.</h1>

<p class="c"><i>Oeuvre composé premierement en Latin par M.
Jean Sulpice de sainct Alban, dit Verulan:</i></p>

<p class="c">Et nouvellement tourné &amp; traduit en rime Françoise
par Paraphrase par M. Pierre Broë
practicien de Tournon sur le Rhosne.</p>

<div class="c"><img src="images/illu1.png" alt="" /></div>
<p class="c">A Paris,<br />
de l'Imprimerie de Leon Cavellat, au mont
sainct Hilaire au Griphon d'argent:</p>

<p class="c">1584.</p>

<div class="break"></div>

<h2 class="nobreak it">A la Jeunesse.</h2>


<div class="poetry">
<div class="verse">Nul ne se doit à table avancer,</div>
<div class="verse">Ne de manger ou boyre commencer</div>
<div class="verse">Qu'elle ne soit benite &amp; consacree</div>
<div class="verse">A Dieu du ciel qui toutes choses cree:</div>
<div class="verse">Qui ce divin precept mesprisera</div>
<div class="verse">D'y assister plus qu'indigne sera.</div>
</div>

<div class="c gap"><img src="images/illu2.png" alt="" /></div>
<div class="break"></div>

<div class="poetry">
<div class="verse i1">Entre vous qui venez à table,</div>
<div class="verse i1">Gardez ce sommaire notable.</div>
</div>

<div class="poetry">
<div class="verse">Ayez maintien joyeux &amp; beau,</div>
<div class="verse">Et prenez du sel au cousteau:</div>
<div class="verse">N'ayez soucy que mangerez,</div>
<div class="verse">Ny au dessert ne plongerez:</div>
<div class="verse">Fuyr querelles bien vous plaise,</div>
<div class="verse">Soyez droit assis à vostre ayse:</div>
<div class="verse">Ne faictes point la nappe sale,</div>
<div class="verse">Ny graterez à votre gale:</div>
<div class="verse">Servez aux autres sans priere,</div>
<div class="verse">Le morceau ne jettez arriere:</div>
<div class="verse">Et boyrez petit à la fois:</div>
<div class="verse">Graces rendez au Roy des Roys.</div>
</div>

<div class="c gap"><img src="images/illu3.png" alt="" /></div>
<div class="chapter"></div>
<div class="c"><img src="images/illu4.png" alt="" /></div>
<h2 class="nobreak it cap">Premier livre des
bonnes m&oelig;urs &amp; honnestes contenances qu'on
doit tenir à table &amp; ailleurs: avecques autres
notables enseignemens.</h2>


<div class="poetry">
<div class="verse">J'ay grand desir mon enfant jeune &amp; tendre</div>
<div class="verse">De t'enseigner, &amp; te donner entendre</div>
<div class="verse">Certains precepts &amp; doctrine notable</div>
<div class="verse">Des bonnes moeurs qu'on doit garder à table:</div>
<div class="verse">Ayant de toy opinion certaine</div>
<div class="verse">Qu'en te monstrant je ne perdray ma peine:</div>
<div class="verse">Mais garderas à la table &amp; ailleurs</div>
<div class="verse">Mes mots dorez, qui sont par trop meilleurs</div>
<div class="verse">En tous bons lieux que thresor ne chevance,</div>
<div class="verse">Ayant tousjours honneste contenance:</div>
<div class="verse">En quoy faisant tu auras double fruit</div>
<div class="verse">D'estre à vertu comme aux lettres instruit.</div>
<div class="verse">Au premier donc que t'en faire lecture,</div>
<div class="verse">Bien cognoissant ta docile nature</div>
<div class="verse">Je te requiers les vouloir observer,</div>
<div class="verse">Pour ton honneur sans tache conserver,</div>
<div class="verse">Et les gardant estre tant curieux</div>
<div class="verse">Que sans cesser il soient devant tes yeux.</div>

<div class="verse stanza">Premierement avant que t'en venir</div>
<div class="verse">A table asseoir il te doit souvenir</div>
<div class="verse">De regarder des pieds jusques à la teste</div>
<div class="verse">Ton vestement s'il est bel &amp; honneste,</div>
<div class="verse">Robbe, sayon, pourpoint, chausses bonnet,</div>
<div class="verse">Chemise &amp; tout soit sans tache bien net:</div>
<div class="verse">Prens garde aussi par singuliere usage</div>
<div class="verse">Qu'il n'y ait point maculle en ton visage.</div>

<div class="verse stanza">Apres avoir pensé ou vestement,</div>
<div class="verse">Tu laveras tes mains honnestement</div>
<div class="verse">Et les desseche en façon honnorable,</div>
<div class="verse">Puis t'asseoirras en place convenable.</div>

<div class="verse stanza">Sur toutes chose admonester te veux</div>
<div class="verse">Que tu n'aye point le nez ord ne morveux,</div>
<div class="verse">Car trop serois à moquer &amp; reprendre</div>
<div class="verse">S'on te voioit distiller ou descendre</div>
<div class="verse">Du nez en bas la roupie ou morveau,</div>
<div class="verse">Qui te feroit estre estimé pour veau.</div>

<div class="verse stanza">Et ne te faut ton sens tant esloigner,</div>
<div class="verse">Que tu oublie à tes ongles roigner,</div>
<div class="verse">Qu'ils ne soient longs &amp; le doigt surpassans,</div>
<div class="verse">Mais les tiens netz comme plein de bon sens.</div>

<div class="verse stanza">Souvent pigner tes cheveux te souvienne,</div>
<div class="verse">De l'oublier garde qu'il ne t'advienne,</div>
<div class="verse">Car s'on y voit attachez paille ou plume,</div>
<div class="verse">On cuidera que se soit ta coustume</div>
<div class="verse">D'ainsi tenir mal pignez tes cheveux,</div>
<div class="verse">Et dira l'on que tu és paresseux.</div>

<div class="verse stanza">Ne plus ne moins dit on des escoliers,</div>
<div class="verse">Qui portent ords &amp; mal nets leurs souliers:</div>
<div class="verse">Frotte tes tiens &amp; les netty' souvent,</div>
<div class="verse">Qu'il n'y soit veu crotte d'oren-avant,</div>
<div class="verse">Bourbe, sablon, poudre, ny autre terre,</div>
<div class="verse">Mais les tien nets &amp; polis comme un verre.</div>

<div class="verse stanza">Un autre point maintenant je te touche,</div>
<div class="verse">C'est qu'il te faut souvent laver ta bouche</div>
<div class="verse">A celle fin qu'à la langue n'aux dens</div>
<div class="verse">Ne soit trouvé par succession d'ans</div>
<div class="verse">Du jaune roüill', ou autre telle ordure,</div>
<div class="verse">Qui tient illec de nature aspre &amp; dure:</div>
<div class="verse">Car sans mentir parlant à peu de plaid</div>
<div class="verse">On trouveroit cela infame &amp; laid.</div>
<div class="verse">D'un autre point aussi je t'admoneste,</div>
<div class="verse">Garde toy bien de te gratter la teste</div>
<div class="verse">Devant les gens tant qu'à table seras:</div>
<div class="verse">Puces &amp; poux aussi ne chasseras</div>
<div class="verse">Ny autre beste, ou meschante vermine,</div>
<div class="verse">Quoy qu'en ton doz ou en ton col chemine.</div>

<div class="verse stanza">Et ne t'advienne à chercher les cirons,</div>
<div class="verse">Poignes crever, grater aux environs,</div>
<div class="verse">Ne faire cas de semblable inconstance:</div>
<div class="verse">Car ce faisant tous ceux de l'assistance,</div>
<div class="verse">Soient ils a table ou servans par la salle,</div>
<div class="verse">S'en moqueroient comme d'un ord &amp; sale,</div>

<div class="verse stanza">Si tu venois à tousser ou cracher,</div>
<div class="verse">Esternuer ou bien à te moucher,</div>
<div class="verse">Ou à jetter de quelque autre excrement,</div>
<div class="verse">Par bouche ou nez, à table ou autrement,</div>
<div class="verse">Devant les gens en aucune maniere,</div>
<div class="verse">Souvienne toy te tourner en derriere,</div>
<div class="verse">A celle fin que faisant en ce point,</div>
<div class="verse">Les assistans ne s'apperçoivent point</div>
<div class="verse">Que de ton corps vienne par grand laidure,</div>
<div class="verse">Dedans le plat crachat ou pourriture.</div>

<div class="verse stanza">Et si la toux asprement te pressoit,</div>
<div class="verse">Et du crachat en ta bouche croissoit,</div>
<div class="verse">Tourne ton doz, &amp; a peu bruit le crache</div>
<div class="verse">Sans l'avaler: car on t'en tiendroit lasche.</div>

<div class="verse stanza">En te mouchant ne sois point tant nouveau</div>
<div class="verse">De ta main nue empoigner le morveau,</div>
<div class="verse">Mais le prendras plus convenablement,</div>
<div class="verse">D'un linge blanc pour faire honnestement.</div>

<div class="verse stanza">Si de roter te venoit appetit</div>
<div class="verse">Ferme ta bouche, &amp; te tourne un petit,</div>
<div class="verse">Faisant couler ce vent ord &amp; nuisible,</div>
<div class="verse">A peu de bruit, ou nul s'il est possible.</div>

<div class="verse stanza">Mais de peter garde qu'il ne t'eschappe,</div>
<div class="verse">Retien ce vent &amp; en dedans l'atrappe,</div>
<div class="verse">Ferme le trou, joins les fesses ensemble,</div>
<div class="verse">Et serre fort encores qu'il te semble</div>
<div class="verse">Que la douleur te deust tant tourmenter</div>
<div class="verse">Comme une femme approchant d'enfanter:</div>
<div class="verse">Car pour un pet ord puant &amp; infame</div>
<div class="verse">Fait à la table, il n'est homme ne femme</div>
<div class="verse">Qui ne te dist que tu es à outrance</div>
<div class="verse">L'un des plus grands archevilains de France.</div>

<div class="verse stanza">J'en dy autant sur ce propos icy</div>
<div class="verse">Si tu avoit ocultement vessi:</div>
<div class="verse">» Car quelque cas que die le Stoique</div>
<div class="verse">» Le rot, le pet, &amp; la vesse impudique</div>
<div class="verse">» Sont reprouvez en bonne compagnie:</div>
<div class="verse">Il n'est celuy qui sans honte le nie.</div>

<div class="verse stanza">Avecques ce quiconque à toy assiste</div>
<div class="verse">Estant à table il te faut estre miste,</div>
<div class="verse">Et ton maintien honnestement renger,</div>
<div class="verse">Soit à trancher à servir ou manger:</div>
<div class="verse">Car si tu veux ne tomber en opprobre,</div>
<div class="verse">Certainement il te faut estre sobre,</div>
<div class="verse">Net &amp; quillet en ce que mangeras,</div>
<div class="verse">Et que pour toy ou autre trancheras,</div>
<div class="verse">Servant à ceux qui aupres toy seront,</div>
<div class="verse">Qui d'estre miste assez t'estimeront,</div>
<div class="verse">Là ou pour vray si tu és desonneste</div>
<div class="verse">Blasmé seras de tous ceux de la feste,</div>
<div class="verse">Et pource donc evite saleté</div>
<div class="verse">A ton pouvoir gardant honnesteté.</div>

<div class="verse stanza">Je ne dy pas qu'en mangeant ou servant,</div>
<div class="verse">Et mes precepts que j'ay dit observant,</div>
<div class="verse">Tu sois en rien facheux ou singulier</div>
<div class="verse">En controuvant de mines un milieu</div>
<div class="verse">Plus qu'il ne faut par curiosité,</div>
<div class="verse">Sentans leur gloire en singularité,</div>
<div class="verse">Dont on pourroit te nommer fantastique,</div>
<div class="verse">Ou inventeur de nouvelle pratique:</div>
<div class="verse">Car toy estant trop supersticieux</div>
<div class="verse">On te pourroit nommer sot glorieux:</div>
<div class="verse">Tu garderas donc mediocrité,</div>
<div class="verse">Laquelle tient de grand' civilité.</div>
<div class="verse">Voyla comment il te faut contenir</div>
<div class="verse">Et belle geste à la table tenir,</div>
<div class="verse">Si tu veux faire estimez ta personne,</div>
<div class="verse">Et que chacun loz &amp; honneur te donne.</div>
</div>

<p class="small">L'autheur
enseigne les
vertus de l'esprit
dont on
doit user en
compagnie,
&amp; quels vices
on doit
eviter.</p>

<div class="poetry">
<div class="verse">Encor' ay-je ce grand precept à dire</div>
<div class="verse">Que tu ne dois d'aucun absent mesdire,</div>
<div class="verse">Mais si quelcun d'aventure en mesdit</div>
<div class="verse">Tu luy feras en douceur contredit,</div>
<div class="verse">Luy remonstrant par langage amiable</div>
<div class="verse">Qu'autruy blasmer n'est chose convenable.</div>

<div class="verse stanza">Et s'il trouvoit par colere odieuse</div>
<div class="verse">Ta remonstrance aucunement fascheuse,</div>
<div class="verse">En respondant quelque mot à travers</div>
<div class="verse">Qui fust facheux mal sonant &amp; pervers</div>
<div class="verse">Dont tu serois à courroux provoqué,</div>
<div class="verse">Tel prompt courroux soit soudain revoqué,</div>
<div class="verse">Et ne sois pas legier à contester,</div>
<div class="verse">Dont tu pourrois les oyans infester.</div>

<div class="verse stanza">Constant seras non contumelieux,</div>
<div class="verse">Ne tance point par mots injurieux</div>
<div class="verse">Mais plein de sens en prudence rassis</div>
<div class="verse">Te contiendras tant debout comme assis:</div>
<div class="verse">Serre tes dens, mors ta langue insensée</div>
<div class="verse">Ne declairant plus avant ta pensée:</div>
<div class="verse">Car il est laid &amp; chose reprochable</div>
<div class="verse">Tenir propos de controverse à table:</div>
<div class="verse">Et se pourront quelques ung arrester</div>
<div class="verse">Que tel caquet vient par trop beuveter:</div>
<div class="verse">Et parce donc garde que de ta bouche</div>
<div class="verse">Ne sorte mot que l'honneur d'autruy touche,</div>
<div class="verse">D'aucune sale ou vilaine parolle,</div>
<div class="verse">Dont on te peust estimer teste folle:</div>
<div class="verse">Car on ne tient aucun pour gueres sage,</div>
<div class="verse">S'il est noysif &amp; hautain en langage:</div>
<div class="verse">Un mesdisant, eslevé, colerique,</div>
<div class="verse">En produisant toute parolle inique,</div>
<div class="verse">Comme arrogant &amp; fol presomptueux:</div>
<div class="verse">Mais au contraire on le tient vertueux</div>
<div class="verse">S'il est honteux &amp; sçait faire silence,</div>
<div class="verse">Oyant quelcun qui feroit petulance.</div>
<div class="verse">Or tasche donc tant qu'il sera possible:</div>
<div class="verse">D'estre courtois, humain, doux, &amp; paisible:</div>
<div class="verse">Non point folastre, esventé ne volage</div>
<div class="verse">Comme seroit un pitaut de village:</div>
<div class="verse">Tant que chacun clairement te cognoisse</div>
<div class="verse">Estre nourry entre gens de noblesse.</div>

<div class="verse stanza">N'obeis point au ventre aucunement:</div>
<div class="verse">Ne sois friand, yvrogne ne gourmant:</div>
<div class="verse">Car si tu es noté de friandise,</div>
<div class="verse">De lecherie, yvresse &amp; gourmandise,</div>
<div class="verse">Tu n'en auras que blasme &amp; deshonneur,</div>
<div class="verse">Fusses tu fils d'un Prince ou Gouverneur:</div>
<div class="verse">Soit dont en ce constant &amp; resolu,</div>
<div class="verse">Que tu ne sois estimé dissolu.</div>

<div class="verse stanza">Prend garde aussi au peché de luxure</div>
<div class="verse">Qui maint jeune homme a mis à la frissure,</div>
<div class="verse">Au chauderon de la grosse verole,</div>
<div class="verse">Qui ses suppots traite mal &amp; affole:</div>
<div class="verse">Fuis folle femme à elle ne t'atache,</div>
<div class="verse">Car il en vient trop dangereuse tache.</div>

<div class="verse stanza">Aussi fuiras le peché d'avarice,</div>
<div class="verse">Qui est le fond, &amp; source de tout vice.</div>

<div class="verse stanza">Souvienne toy moderer ta colere</div>
<div class="verse">Ne par courroux ou ire ne t'altere:</div>
<div class="verse">Car tel fureur qui est soudain &amp; prompt,</div>
<div class="verse">Esmeut le sang, qui puis tost se corrompt,</div>
<div class="verse">Et si surprend le sens si tres-avant</div>
<div class="verse">Qu'on ne cognoist Dieu ny homme vivant.</div>

<div class="verse stanza">Tu ne seras envieux ne hautain,</div>
<div class="verse">Enflé d'orgueil: car tien pour tout certain</div>
<div class="verse">Qu'il n'est à Dieu chose plus desplaisante:</div>
<div class="verse">Et pource donc de tout orgueil t'absente,</div>
<div class="verse">Et te gouverne ainsi modestement</div>
<div class="verse">Qu'on ne te puisse hayr aucunement.</div>
<div class="verse">Comme non plus tu ne porteras haine</div>
<div class="verse">A qui que soit heure, jour ne semaine:</div>
<div class="verse">Et si par cas le courroux t'escarmouche,</div>
<div class="verse">Chasse le tost que le Soleil n'y couche.</div>

<div class="verse stanza">Sois diligent non paresseux en somme,</div>
<div class="verse">C'est un peché mal seant au jeune homme:</div>
<div class="verse">Prens mon conseil pour en fuir la lice</div>
<div class="verse">Occupe toy en honneste exercice.</div>

<div class="verse stanza">Tous autres cas meschans &amp; reprouvez</div>
<div class="verse">Qui sans honneur te sembleront trouvez,</div>
<div class="verse">Tous jeux facheux, tout passetemps infame,</div>
<div class="verse">Dont tu ne peux acquerir fors que blasme,</div>
<div class="verse">Et qui revient au desplaisir d'autruy,</div>
<div class="verse">Retire t'en, ne t'en mesle meshuy.</div>

<div class="verse stanza">Et s'il t'advient par cas inopiné,</div>
<div class="verse">De rencontrer un mal moriginé,</div>
<div class="verse">Un mesdisant coustumier de mal faire,</div>
<div class="verse">Un scandaleux ou mutin ordinaire,</div>
<div class="verse">Ou autrement homme de deshonneur,</div>
<div class="verse">Tant que tu veux parvenir à bon heur</div>
<div class="verse">Separe toy loing de sa compagnie,</div>
<div class="verse">Fuy t'en de luy: car nul est qui te nie</div>
<div class="verse">Qu'il vaudroit mieux t'acointer de la peste,</div>
<div class="verse">Que d'un tel homme, odieux &amp; moleste.</div>

<div class="verse stanza">Quand tu auras quelque chose promis,</div>
<div class="verse">Garde ta foy pour acquerir amys:</div>
<div class="verse">Car cela sent toute virilité,</div>
<div class="verse">Qu'un jeune enfant garde fidelité.</div>

<div class="verse stanza">Tu peux bien estre hardy entrepreneur</div>
<div class="verse">De chose honneste ou n'a que tout honneur,</div>
<div class="verse">Aventureux par moyenne mesure,</div>
<div class="verse">Sans trop surtout: car si par adventure</div>
<div class="verse">Par arrogance on te voit entreprendre</div>
<div class="verse">Chose impossible à ta jeunesse tendre,</div>
<div class="verse">On te pourra nommer fol temeraire:</div>
<div class="verse">Et croy aussi qu'on ne se pourra taire</div>
<div class="verse">De te nommer des bons esprits minime,</div>
<div class="verse">Si l'on te voit par trop pusillanime,</div>
<div class="verse">Honteux, craintif, sans faire aucun devoir</div>
<div class="verse">De te monstrer devant gens de sçavoir,</div>
<div class="verse">Lors qu'il est temps de se mettre en avant,</div>
<div class="verse">Et de monstrer ce peu qu'on est sçavant,</div>
<div class="verse">Si tu es tel on te dira nigaut,</div>
<div class="verse">Sot, &amp; niays, homme qui rien ne vaut,</div>
<div class="verse">Doncques fault il par mediocrité</div>
<div class="verse">Estre hardy hors de temerité</div>
<div class="verse">Sans estre aussi entre gens trop timide,</div>
<div class="verse">Mais en ces deux prens raison pour ta guide.</div>

<div class="verse stanza">Et pour autant qu'en prenant maint repas,</div>
<div class="verse">Le plus souvent silence n'y est pas,</div>
<div class="verse">Il ne te faut du tout estre muet,</div>
<div class="verse">Mais parler peu, que ne sois dict huet:</div>
<div class="verse">Car lors qu'on voit quelque sot en ce point</div>
<div class="verse">Presque muet, ou qui ne parle point,</div>
<div class="verse">On le renvoye au lit prendre repos,</div>
<div class="verse">Ou l'on ne doit tenir aucun propos.</div>

<div class="verse stanza">Si ne faut il pourtant trop babiller,</div>
<div class="verse">Comme jangleurs qui ne font que railler:</div>
<div class="verse">Car quand on a telles gens remarché</div>
<div class="verse">On les envoye railler au marché,</div>
<div class="verse">Ou au Palais à la babillerie,</div>
<div class="verse">Ou les plaideurs font mainte janglerie,</div>
<div class="verse">Faisans effors à leurs causes plaider,</div>
<div class="verse">Fouler le pauvre &amp; le milourd ayder,</div>
<div class="verse">En soustenant le tort &amp; le travers,</div>
<div class="verse">Si que souvent bon droit gist à l'envers:</div>
<div class="verse">De ces deux points le moyen soit tenu</div>
<div class="verse">Si tu veux estre à sage retenu.</div>

<div class="verse stanza">En tous endroits garde mansuetude,</div>
<div class="verse">Monstre toy doux, non insolent ne rude.</div>
</div>

<p class="small">L'acteur fait
une petite
disgression
sur la civilité
qu'on doit
garder au lit.</p>

<div class="poetry">
<div class="verse">Et quand viendra que tu seras au lit</div>
<div class="verse">Apres soupper pour prendre le delit</div>
<div class="verse">D'humain repos, avecques plaisant somme,</div>
<div class="verse">Si au pres de toy est couché quelque homme,</div>
<div class="verse">Tien doucement tous tes membres à droit,</div>
<div class="verse">Alonge toy, &amp; garde à son endroit</div>
<div class="verse">De le facher alors aucunement,</div>
<div class="verse">Pour te mouvoir ou tourner rudement:</div>
<div class="verse">Par toy ne soient ces membres descouvers</div>
<div class="verse">Te remuant ou faisant tours divers:</div>
<div class="verse">Et si tu sens qu'il soit ja sommeillé</div>
<div class="verse">Fay que par toy il ne soit esveillé.</div>

<div class="verse stanza">S'on te rapporte ou dit aucune chose,</div>
<div class="verse">Ouvre l'oreille, &amp; tien la bouche close,</div>
<div class="verse">Et ne croy pas pourtant trop de legier</div>
<div class="verse">Chose dont puisse advenir du dangier:</div>
<div class="verse">Car le dessein de legiere creance</div>
<div class="verse">Te monstreroit despourveu de prudence:</div>
<div class="verse">» Parquoy on dit &amp; il est evident,</div>
<div class="verse">» Que croire tard est signe de prudent.</div>
<div class="verse">Mais quand ainsi tels propos ouyras</div>
<div class="verse">Prudentement les examineras,</div>
<div class="verse">A sçavoir mon s'ils pourroient estre fables,</div>
<div class="verse">Ou s'ils seront pour le moins vray-semblables:</div>
<div class="verse">Ou bien s'ils sont du tout dignes à croyre:</div>
<div class="verse">Car tien pour seur comme chose notoyre,</div>
<div class="verse">» Que de prudence est un grand argument,</div>
<div class="verse">» Quand on ne croit par trop legerement.</div>

<div class="verse stanza">Je ne dis pas qu'il faille estre retif</div>
<div class="verse">De croyre aussi, s'on a quelque motif</div>
<div class="verse">» De verité: car non moindre macule</div>
<div class="verse">» Seroit en toy d'estre trop incredule.</div>

<div class="verse stanza">Or de par Dieu, quoy qu'on te face ou die,</div>
<div class="verse">N'en fay, ne croy rien à teste estourdie,</div>
<div class="verse">Mais te souvienne &amp; sur tout tu dois craindre</div>
<div class="verse">De faire cas, je dis de tous le moindre</div>
<div class="verse">Dont ton honneur pourroit estre blasmé,</div>
<div class="verse">Et le bon bruit de ta race entamé:</div>
<div class="verse">Ainsi vaincras le meschant blasonneur,</div>
<div class="verse">Vray ennemy de vertu &amp; d'honneur.</div>

<div class="verse stanza">Et si te prie avoyr en preference,</div>
<div class="verse">Les gens de bien de vertu &amp; science,</div>

<div class="verse stanza">D'aucuns propos ne doys estre inventeur,</div>
<div class="verse">Legier parleur, encores moins menteur:</div>
<div class="verse">Aussi ne sois à part toy tant severe,</div>
<div class="verse">Que aucunes fois aux autres tu n'adhere,</div>
<div class="verse">En reboutant par opinion forte</div>
<div class="verse">Tout ce qu'aucun te faict dit &amp; raporte,</div>
<div class="verse">Sinon les cas que tout notoirement</div>
<div class="verse">Tu ne pourrois nier honnestement,</div>
<div class="verse">Car ce faisant tu aurois merité</div>
<div class="verse">D'estre noté de singularité.</div>

<div class="verse stanza">Sois en tous temps courtois, doux &amp; affable,</div>
<div class="verse">Hardy donneur, liberal &amp; traitable.</div>

<div class="verse stanza">Ayme ton Dieu le priant à mains jointes,</div>
<div class="verse">Sans oublier sa mere, saints, ne sainctes,</div>
<div class="verse">A ce qu'en fin tes mesfaits &amp; mesdits</div>
<div class="verse">Soient pardonnez &amp; livré Paradis.</div>

<div class="verse stanza">Tu donneras honneur &amp; reverence</div>
<div class="verse">A pere &amp; mere, avec obeyssance,</div>
<div class="verse">Sans l'un ne l'autre à courroux inciter,</div>
<div class="verse">S'en terre veux longuement habiter.</div>

<div class="verse stanza">A nul vivant feras tort ou dommage,</div>
<div class="verse">Soit par effet, ou par meschant langage:</div>
<div class="verse">Et ne fay rien à l'autruy en effect,</div>
<div class="verse">Sinon ce que tu voudrois t'estre faict.</div>

<div class="verse stanza">Ne prens non plus par furt aucunement</div>
<div class="verse">Chose que soit au prochain detriment,</div>
<div class="verse">Dieu en seroit grandement irrité,</div>
<div class="verse">Et tu serois au gibet invité.</div>
<div class="verse">Car un enfant des qu'il prent appetit</div>
<div class="verse">De consentir à un larcin petit,</div>
<div class="verse">Facilement vient en accoustumance:</div>
<div class="verse">Ceste coustume est de si grand meschance</div>
<div class="verse">Que peu à peu il devient obstiné:</div>
<div class="verse">Ainsi faisant te voyla destiné</div>
<div class="verse">Estre pasture aux gros oyseaux de proye,</div>
<div class="verse">Haut au gibet là ou chacun te voye:</div>

<div class="verse stanza">Garde toy bien de devenir yvroigne,</div>
<div class="verse">Combien qu'aucun contre Caton tesmoigne,</div>
<div class="verse">Que luy estant en prudence divin</div>
<div class="verse">Fut quelquefois trouvé surprins du vin:</div>
<div class="verse">» Ce qui est bon de luy faut retenir:</div>
<div class="verse">» Mais de trop boyre il s'en faut abstenir.</div>
<div class="verse">Mets donc au vin moytié, tiers, ou quart d'eau,</div>
<div class="verse">Qu'on ne t'estime un friant coquardeau.</div>

<div class="verse stanza">Ne sois moqueur, par amour je t'en prie,</div>
<div class="verse">C'est un peché trop grand que moquerie:</div>
<div class="verse">» Car sage &amp; fol sont tous subjects à vice,</div>
<div class="verse">» Et n'est cheval si ferré qui ne glisse:</div>
<div class="verse">» Si tu ne veux doncques estre moqué,</div>
<div class="verse">Autre n'en soit de par toy provoqué:</div>
<div class="verse">» Car au moqueur sera son droit salaire,</div>
<div class="verse">» D'estre mocqué pour tant qu'il sache faire.</div>

<div class="verse stanza">Tu ne seras dormart ne paresseux,</div>
<div class="verse">Mais vigilant, diligent &amp; soigneux,</div>
<div class="verse">Tousjours debout comme un coq esveillé,</div>
<div class="verse">Qui n'est jamais ne las ne sommeillé:</div>
<div class="verse">Car les dormeurs &amp; lasches de courage</div>
<div class="verse">Seront chetifs tout le temps de leur aage:</div>
<div class="verse">Et au contraire un bien diligent homme,</div>
<div class="verse">Pourra serrer d'escus une grand somme.</div>

<div class="verse stanza">S'il advenoit qu'on eust à toy refuge</div>
<div class="verse">Pour exercer un office de Juge,</div>
<div class="verse">Rends à chacun ce que par droit est sien,</div>
<div class="verse">Et tu seras trouvé homme de bien.</div>
</div>

<p class="small">Munera evertunt
justitiam
&amp; excecant
oculos
sapientum &amp;
mutant verba
justorum:
Deute. 16 &amp;
Exod. 23.
Acceptatio
munerum prevaricatio
veritatis est.
text. in c. qui
rectè xi. q. iii.</p>

<div class="poetry">
<div class="verse">Donne toy garde aussi par le contraire</div>
<div class="verse">Qu'on ne te puisse à corruption attraire</div>
<div class="verse">Pour prononcer quelque faux jugement</div>
<div class="verse">Par dons d'argent, promesse ou autrement.</div>
<div class="verse">Ne prens jamais quelque don qu'on te face,</div>
<div class="verse">Ny aux presens ne divertis ta face:</div>
<div class="verse">Car le plus juste aveugle en deviendroit,</div>
<div class="verse">Et le faux tort contre droit soustiendroit,</div>
<div class="verse">Prevaricant justice &amp; verité,</div>
<div class="verse">Et preferant larcin à charité:</div>
<div class="verse">Dont tu serois puny de mort cruelle,</div>
<div class="verse">Pour offenser justice temporelle.</div>
<div class="verse">J'en dy autant &amp; n'en cuyde pas moins</div>
<div class="verse">S'on t'appelloit au nombre des tesmoins,</div>
<div class="verse">Et que par toy &amp; ton faux tesmoignage,</div>
<div class="verse">Ton prochain eust receu perte ou dommage:</div>
<div class="verse">Car pour certain je t'en cuiderois quite</div>
<div class="verse">Pour souffrir mort trop honteuse &amp; despite.</div>

<div class="verse stanza">Nul ne soit donc juge, ne tesmoin faux</div>
<div class="verse">Qu'il ne descende aux tourmens infernaux,</div>
<div class="verse">Pour recevoir aux eternelles umbres</div>
<div class="verse">Le merité loyer de tels encombres.</div>

<div class="verse stanza">Encor' te prie &amp; de coeur t'admoneste</div>
<div class="verse">Que tousjours sois en modestie honneste,</div>
<div class="verse">En souhaitant de bon coeur sans qu'il change</div>
<div class="verse">D'avoir bon bruit &amp; notable loüange.</div>
<div class="verse">Car sans mentir c'est loüable avarice</div>
<div class="verse">D'embler vertu &amp; delaisser le vice.</div>

<div class="verse stanza">Toute equité par les bons demandee</div>
<div class="verse">Te soit tousjours pour bien recommandee.</div>
<div class="verse">Ayant desir en toute place &amp; lieu</div>
<div class="verse">De faire bien, &amp; vivre selon Dieu:</div>
<div class="verse">Ainsi faisant &amp; gardant mes preceptes,</div>
<div class="verse">Que cy dessus t'ay baillé par receptes,</div>
<div class="verse">Il n'est celuy du grand jusqu'à l'infime,</div>
<div class="verse">Qui en vertu des plus grands ne t'estime,</div>
<div class="verse">Et qui ne soit bien prest en diligence</div>
<div class="verse">Te faire honneur par grand benevolence,</div>
<div class="verse">Comme à celuy qui est homme notable,</div>
<div class="verse">Digne de biens entre tous honnorable.</div>
</div>


<p class="c gap">Fin du premier livre.</p>

<div class="chapter"></div>
<div class="c"><img src="images/illu4.png" alt="" /></div>
<h2 class="nobreak cap it">Second livre des Contenances,
Moeurs et Civilitez
qu'on doit garder à table
&amp; ailleurs.</h2>


<div class="poetry">
<div class="verse">Or maintenant ton esprit esveille,</div>
<div class="verse">Entend à moy, &amp; me preste l'oreille,</div>
<div class="verse">Pour concevoir d'autres civilitez</div>
<div class="verse">Dont te viendront grandes utilitez,</div>
<div class="verse">Que te seront à garder necessaires,</div>
<div class="verse">Pour estre en tout aux vices adversaires:</div>
<div class="verse">Escoute donc, ma doctrine est utile,</div>
<div class="verse">Claire à entendre &amp; en rien difficile.</div>

<div class="verse stanza">Je ne trouvay jamais beau ne honneste</div>
<div class="verse">Que d'aussi tost qu'on a levé la teste</div>
<div class="verse">Hors du chevet, &amp; qu'on est descouché,</div>
<div class="verse">Avant qu'on soit à grand peine mouché,</div>
<div class="verse">On doyve aller tantost à la viande,</div>
<div class="verse">Pour obeyr à la gueule friande:</div>
<div class="verse">» Boyre &amp; manger en tout temps trop matin,</div>
<div class="verse">» N'est beau ne sain, mais semble son mastin.</div>
<div class="verse">Si tu veux donc estre sain &amp; durable,</div>
<div class="verse">Ne mange point que à heure convenable,</div>
<div class="verse">Ne tost ne tard, mais moyenne &amp; propice,</div>
<div class="verse">Quand fait auras suffisant exercice:</div>
<div class="verse">Lors tu prendras ton repas sobrement,</div>
<div class="verse">Sans t'arrester à table longuement:</div>
<div class="verse">Car demeurer au manger long espace,</div>
<div class="verse">Ne fut jamais trouvé de bonne grace,</div>
<div class="verse">Mais sent à plat son pilier de taverne,</div>
<div class="verse">Son gourmandeau que la gueule gouverne.</div>
<div class="verse">Ce que doit estre à bon droit evité</div>
<div class="verse">Par toy &amp; autre aymant civilité.</div>
</div>

<p class="small">Maintenant
L'acteur descrit
l'office
de celuy qui
sert, l'admonestant
de ce
qu'il a premierement
à
faire.</p>

<p class="small">Les anciens
quand ils vouloient
prendre
leur repas
s'asseoient
sur des licts
&amp; non pas
sur des escabelles
ne sur
des bancs
parquoy il
dit qu'il faut
dresser les
licts.</p>

<div class="poetry">
<div class="verse">Advenant donc l'heure qu'il faut manger,</div>
<div class="verse">Soigneux seras de dresser &amp; renger</div>
<div class="verse">Lits, sieges, bancs, chaires, &amp; escabelles</div>
<div class="verse">Pour faire asseoir, qui soient nettes &amp; belles:</div>
<div class="verse">Baille à chacun une blanche serviette,</div>
<div class="verse">Son net tranchoir, ou bien la belle assiette:</div>
<div class="verse">Puis asseoirras sur table bien &amp; beau</div>
<div class="verse">Du sel, du pain, de bon vin, &amp; de l'eau,</div>
<div class="verse">Et du surplus que Dieu t'aura donné,</div>
<div class="verse">Qui te sera pour manger ordonné.</div>

<div class="verse stanza">Estant assis, or mange honnestement,</div>
<div class="verse">Sans te monstrer dissolu ne gourmant,</div>
<div class="verse">Ny te haster, comme fait un pourceau:</div>
<div class="verse">Et ne prendras un si tres-gros morceau,</div>
<div class="verse">Qu'en l'avallant alonger on te voye</div>
<div class="verse">Le col, contraint ainsi que fait une oye,</div>
<div class="verse">Faisant un son qui au gozier gazoüille,</div>
<div class="verse">Ne plus ne moins comme un chant de grenoille.</div>

<div class="verse stanza">Tes membres tien d'autre dexterité</div>
<div class="verse">Que ne faisoient ceux de l'antiquité,</div>
<div class="verse">Dont les autheurs ont par escrit laissé,</div>
<div class="verse">Qu'ils (en mangeant) tenoient le corps baissé,</div>
<div class="verse">Estant courbez, pendans sur l'estomac,</div>
<div class="verse">Comme celuy qui est malade &amp; flac:</div>
<div class="verse">Mais ce temps là n'est plus en souvenance,</div>
<div class="verse">Le jourd'huy veut plus belle contenance:</div>
<div class="verse">Il faut avoir la chere relevee,</div>
<div class="verse">Les membres droits, &amp; la teste levee,</div>
<div class="verse">Les mains sans plus sur la table appuyées,</div>
<div class="verse">De toute graisse alentour essuyees:</div>
<div class="verse">Et ne te chaut si quelques gros milors,</div>
<div class="verse">Prenans licence à leurs riches tresors</div>
<div class="verse">Font quelquefois en mangeant insolence,</div>
<div class="verse">Estans quasi couchez dessus leur pance</div>
<div class="verse">Eux appuyans sur leurs coudes &amp; bras:</div>
<div class="verse">Quant à cela à ceux ne t'en prendras,</div>
<div class="verse">N'y vise point, car ils en ont credit:</div>
<div class="verse">Fais quant à toy ainsi que je t'ay dit.</div>

<div class="verse stanza">Et ne prens point ceste temerité</div>
<div class="verse">S'il y a gens de quelque authorité,</div>
<div class="verse">Plus vieux que toy, en bon sens plus rassis,</div>
<div class="verse">De t'aller seoir qu'ils ne soient tous assis:</div>
<div class="verse">Lors quand verras que chacun aura place,</div>
<div class="verse">Si tu veux seoir de par Dieu qu'il se face,</div>
<div class="verse">Mais ce faisant ne prendras comme cuide</div>
<div class="verse">Sinon le lieu que tu cognoistras vuide.</div>
</div>

<p class="small">L'acteur donne
ses preceptes
tant à
celuy qui
sied à table
comme à celuy
qui sert
indifferemment
ainsi
qu'appert
clairement
par la lettre.
Pource toy
lecteur en seras
adverty
une fois
pour toutes
&amp; n'en attens
point d'autre
advertissement.</p>

<div class="poetry">
<div class="verse">Si ne t'assis prens toy garde au service</div>
<div class="verse">Versant à boyre, en ce n'a point de vice,</div>
<div class="verse">Porte les mets, assois les plats sur table,</div>
<div class="verse">Prens le dessert en te monstrant affable,</div>
<div class="verse">Comme celuy qui en ce prent plaisir</div>
<div class="verse">Sans te haster, mais tout à beau loisir.</div>

<div class="verse stanza">Et en servant, bien adroit ta main hauce</div>
<div class="verse">Sans espancher du plat verjus ne sauce:</div>
<div class="verse">Car ce faisant tu te ferois blasmer,</div>
<div class="verse">Pour laydement gaster &amp; diffamer</div>
<div class="verse">Aux assistans leurs vestemens honnestes</div>
<div class="verse">De tels liqueurs grasses &amp; trop mal nettes,</div>
<div class="verse">Dont la marque si fort au drap s'atache</div>
<div class="verse">Que a peine on peut jamais lever la tache.</div>

<div class="verse stanza">Et si le maistre aucun cas te commande,</div>
<div class="verse">Soit à porter ou à oster la viande,</div>
<div class="verse">Ou autre cas qui sera necessaire,</div>
<div class="verse">Monstre toy prompt, facil &amp; volontaire</div>
<div class="verse">A le servir d'une chere seraine,</div>
<div class="verse">Sans refuser aucunement ta peine.</div>

<div class="verse stanza">Et s'il usoit à toy d'urbanité</div>
<div class="verse">Te faisant seoir comme un autre invité,</div>
<div class="verse">Tu t'assoirras selon sa courtoysie</div>
<div class="verse">Au lieu qu'il veut ou ta place a choisie.</div>

<div class="verse stanza">Si aupres toy est quelque homme apparent,</div>
<div class="verse">Digne d'honneur, soit, ou non ton parent,</div>
<div class="verse">Qui te vousist eslargir quelques choses</div>
<div class="verse">Sur ton tranchoir, que par honte tu n'oses</div>
<div class="verse">Prendre de luy pour ta disparité,</div>
<div class="verse">Prens hardiment avec hilarité</div>
<div class="verse">En luy rendant graces comme honnorable,</div>
<div class="verse">D'un doux parler &amp; langage amiable.</div>

<div class="verse stanza">Et s'il n'y a aupres de toy personne</div>
<div class="verse">Plus pres du plat que toy qui rien te donne,</div>
<div class="verse">Il t'est permis d'en prendre honnestement,</div>
<div class="verse">Touchant la chair à trois doigts seulement,</div>
<div class="verse">Soit quand au plat la prendras de la main,</div>
<div class="verse">Ou au tranchoir. Car il est tout certain</div>
<div class="verse">D'honnesteté seroit chose esloignee,</div>
<div class="verse">Si de plein poing, tu l'avois empoignee.</div>

<div class="verse stanza">D'un autre point je te veux adviser,</div>
<div class="verse">Aucunes fois on vient à deviser</div>
<div class="verse">De maints propos en mangeant &amp; beuvant,</div>
<div class="verse">Et cela vient quasi le plus souvent,</div>
<div class="verse">Pense si lors seroit chose vilaine</div>
<div class="verse">Qu'on s'apperceust ta bouche estre pleine,</div>
<div class="verse">Qu'en toy ne fust science ne pouvoir,</div>
<div class="verse">De dire mot ne ta langue mouvoir,</div>
<div class="verse">Il te faut donc manger tout bellement,</div>
<div class="verse">Sans faire ainsi gros morceaux lourdement,</div>
<div class="verse">Et les coupper par honneste mesure,</div>
<div class="verse">Si que au parler ne t'en soit faite injure.</div>

<div class="verse stanza">Aussi ne faut mascher des deux costez</div>
<div class="verse">Pour y avoir doubles morceaux boutez.</div>

<div class="verse stanza">Autant est laid, &amp; vaut encores moins,</div>
<div class="verse">Mettre la viande en la bouche à deux mains.</div>

<div class="verse stanza">Et si le plat est plus pres de ta main</div>
<div class="verse">Qu'à ton second, tu luy seras humain</div>
<div class="verse">En luy touchant dessus son assiette,</div>
<div class="verse">Comme pour toy, ou tu sçais qu'il souhaite.</div>

<div class="verse stanza">Et s'il advient que tu sois homme riche,</div>
<div class="verse">Tu ne dois estre en rien eschars ne chiche,</div>
<div class="verse">Mais liberal, donnant à tes amys</div>
<div class="verse">Des biens que Dieu en ta puissance à mis.</div>
<div class="verse">En leur faisant quelquefois bonne chere,</div>
<div class="verse">Sans t'arrester à quelque chose chere.</div>
<div class="verse">Et des biens donne aux pauvres de Dieu</div>
<div class="verse">A ton pouvoir en toute place &amp; lieu:</div>
<div class="verse">Car Jesus Christ par precept immobile</div>
<div class="verse">L'a commandé en son sainct Evangile.</div>
<div class="verse">Revenant dont à noz propos premiers,</div>
<div class="verse">Jeunes enfans qui seront coustumiers</div>
<div class="verse">En leur repas faire mainte insolence,</div>
<div class="verse">Et delaissans honneste contenance</div>
<div class="verse">Seront blasmez de toutes gens de bien,</div>
<div class="verse">Comme gourmans qui (brief) ne valent rien.</div>
<div class="verse">A telles gens qui font Dieu de leur ventre</div>
<div class="verse">N'appartient point que sustance y entre:</div>
<div class="verse">Car chacun doit garder honnesteté,</div>
<div class="verse">Et en tous lieux vivre en sobrieté,</div>
<div class="verse">Mangeant, beuvant, &amp; prenant nourriture</div>
<div class="verse">Tant seulement pour contenter nature.</div>
<div class="verse">L'homme n'est fait simplement pour manger</div>
<div class="verse">(Qui ne voudroit l'escriture estranger)</div>
<div class="verse">» Mais au contraire est escrit en maint livre,</div>
<div class="verse">» Boyre &amp; manger sont ordonnez pour vivre.</div>
<div class="verse">Qu'en advient il par trop manger &amp; boyre?</div>
<div class="verse">Male santé, on pert sens &amp; memoire,</div>
<div class="verse">La teste en deut, l'estomac est debile,</div>
<div class="verse">Jambes &amp; bras &amp; tout le corps fragile;</div>
<div class="verse">L'entendement en devient hebeté.</div>
<div class="verse">Conclusion par telle ebrieté</div>
<div class="verse">On pert du corps toute convalescence</div>
<div class="verse">Et de l'esprit la force &amp; la puissance.</div>
<div class="verse">Evite donc tels malheureux dommages,</div>
<div class="verse">Et te maintiens comme ceux qui sont sages.</div>

<div class="verse stanza">Souvienne toy &amp; prens soigneuse garde</div>
<div class="verse">De ne verser vin, verjus, ne moustarde,</div>
<div class="verse">Ny autre cas dessus la nappe blanche</div>
<div class="verse">Tant peu soit-il qu'il en tombe ou espanche:</div>
<div class="verse">Autant seroit infame &amp; ridicule</div>
<div class="verse">Si ta serviette en recevoit macule,</div>

<div class="verse stanza">Prens garde aussi à ne maculer point,</div>
<div class="verse">Sur l'estomac robbe, saye ou pourpoint.</div>

<div class="verse stanza">Quand ce viendra à humer ton potage,</div>
<div class="verse">Quelque broüet ou liquide bruvage,</div>
<div class="verse">Prendre de sauce, ou ton verre pour boyre,</div>
<div class="verse">N'oublie point, &amp; je te pri' m'en croyre,</div>
<div class="verse">De te torcher barbe, menton &amp; bouche,</div>
<div class="verse">Le nez aussi duquel souvent on touche</div>
<div class="verse">Dans le vaisseau d'ou l'on vient de humer:</div>
<div class="verse">Car il te faut entendre &amp; presumer</div>
<div class="verse">Qu'il y en tient quelque apparence ou goutte,</div>
<div class="verse">Qui par le nez ou la barbe degoutte:</div>
<div class="verse">Ce que seroit assez ord &amp; infame</div>
<div class="verse">A qui que soit autant homme que femme.</div>

<div class="verse stanza">Et quand tes mains seront grasses &amp; ointes</div>
<div class="verse">Ou bien tes dois, du bas jusques aux pointes,</div>
<div class="verse">De ta serviette adroit les torcheras,</div>
<div class="verse">Et doigt à doigt bien &amp; beau seicheras</div>
<div class="verse">Aussi souvent qu'il te semblent mal nettes</div>
<div class="verse">Sans espargner en ce cas les serviettes.</div>

<div class="verse stanza">Ta main ne face au plat grand' demeure,</div>
<div class="verse">Ny au tranchoir mais la retire à l'heure,</div>
<div class="verse">Prenant tantost ce que tu voudras prendre,</div>
<div class="verse">Qu'en ce faisant tu ne sois a reprendre.</div>

<div class="verse stanza">En cecy donc tu seras advisé</div>
<div class="verse">Si tu ne veux en estre desprisé,</div>
<div class="verse">Prens sobrement ce qu'est de ton cousté,</div>
<div class="verse">Sans espier le morceau mieux gousté,</div>
<div class="verse">Ne tournoyer le plat en mainte guise,</div>
<div class="verse">Car tu serois noté de friandise.</div>

<div class="verse stanza">Et si quelcun de celle compagnie,</div>
<div class="verse">Avant que toy prend la viande ou manie</div>
<div class="verse">Au mesme plat pour tranchez ou choisir</div>
<div class="verse">De quelque cas qui luy vient à plaisir,</div>
<div class="verse">Garde toy bien d'y avancer ta main,</div>
<div class="verse">Mais attendras comme doux &amp; humain,</div>
<div class="verse">Jusques à ce qu'il aura du tout faict,</div>
<div class="verse">En luy donnant bon loysir, s'il te plait,</div>
<div class="verse">D'avoir couppé ce que luy semble à point</div>
<div class="verse">Souvienne t'en: &amp; ne t'advienne point</div>
<div class="verse">Toucher lopin tant soit il desiré</div>
<div class="verse">Qu'il n'ait sa main de trancher retiré:</div>
<div class="verse">Mais apres luy prens à ton appetit</div>
<div class="verse">Ce que tu veux &amp; en tranche petit.</div>

<div class="verse stanza">Et si quelcun se monstroit honnorable,</div>
<div class="verse">Bon escuyer honneste &amp; serviable</div>
<div class="verse">Qui despeçast &amp; tranchast par lopins</div>
<div class="verse">Quelques chappons, perdrix, connils, lapins,</div>
<div class="verse">Ou autre chose estant à table assise,</div>
<div class="verse">Je te deffens que ta main n'y soit mise</div>
<div class="verse">Pour atraper quelque lopin d'emblee</div>
<div class="verse">Sur qui ta langue approche d'estre enflee</div>
<div class="verse">Jusques à ce qu'il aura tout tranché,</div>
<div class="verse">Servy chacun, &amp; le tout bien renché:</div>
<div class="verse">Car c'est à faire à un glouton friant</div>
<div class="verse">Sot effronté, qui sans honte en riant</div>
<div class="verse">Vient à voler au plat les bons morceaux</div>
<div class="verse">Au deshonneur des autres jouvenceaux.</div>

<div class="verse stanza">Ne mets jamais les mains dedans ton sein</div>
<div class="verse">Pour te gratter, ou en faire dessein:</div>
<div class="verse">Mais t'en abstiens tout au long du repas,</div>
<div class="verse">Ou les presens ne t'estimeront pas:</div>
<div class="verse">Car s'on te voit grater &amp; frotiller,</div>
<div class="verse">Et puis la viande aux doigts esparpiller,</div>
<div class="verse">On te dira que tu n'es qu'un bejaune,</div>
<div class="verse">Sot &amp; lourdaut, vilain comme lard jaune.</div>

<div class="verse stanza">Tiens toy constant, sans mouvoir ne bransler</div>
<div class="verse">Jambes ne pieds, ne les hausser en l'air,</div>
<div class="verse">Dont tu pourrois aux assistans mesfaire:</div>
<div class="verse">Si tu le fais ils ne se devront taire</div>
<div class="verse">De te nommer folardeau, inconstant,</div>
<div class="verse">D'ainsi venir les autres infestant.</div>

<div class="verse stanza">Quand tu auras coupé de ton couteau</div>
<div class="verse">De chair au plat, ou du pain au chanteau,</div>
<div class="verse">Sur ton tranchoir le te convient hacher,</div>
<div class="verse">Plustost qu'au dens le casser ou mascher.</div>

<div class="verse stanza">Et si tu as dedans ta bouche mis</div>
<div class="verse">Quelque morceau d'ainsi hacher omis</div>
<div class="verse">Que tu as mors, entamé &amp; cassé,</div>
<div class="verse">Et que les dens y ont desja passé,</div>
<div class="verse">Il ne seroit à toy beau ne honneste,</div>
<div class="verse">Mais reprouvé de tous ceux de la feste,</div>
<div class="verse">Le retremper dedans le sauceron,</div>
<div class="verse">Comme feroit quelque sot biberon.</div>

<div class="verse stanza">Et quand ta main cognoistras maculee</div>
<div class="verse">De saupiquet, de sauce ou d'esculee:</div>
<div class="verse">Netie la souvent &amp; proprement</div>
<div class="verse">De ta serviette &amp; non pas autrement:</div>
<div class="verse">Car tu serois un grand clerc en lourdois</div>
<div class="verse">S'il t'eschappoit de lescher à tes doigts</div>
<div class="verse">Quand ils sont gras ou que la sauce y tient.</div>

<div class="verse stanza">Encores pis si jamais il t'advient</div>
<div class="verse">De ronger les os avecques les dens,</div>
<div class="verse">Comme les chiens affamez &amp; mordans,</div>
<div class="verse">Ou en tirer de tes ongles la chair:</div>
<div class="verse">Car ce faisant j'aymerois aussi cher</div>
<div class="verse">Voir tenir l'os à un oyseau de proye,</div>
<div class="verse">Qui d'ongle &amp; bec à le tirer s'effroye.</div>

<div class="verse stanza">Je ne dis pas que tu jettes les os,</div>
<div class="verse">Qui sont vestuz de chair derrier' le dos:</div>
<div class="verse">Mais il les faut gentement netier</div>
<div class="verse">De ton cousteau ainsi qu'il est metier:</div>
<div class="verse">Iceux netis comme je t'ay instruit,</div>
<div class="verse">Jette les bas sous la table sans bruit,</div>
<div class="verse">Aupres tes pieds sans personne offenser,</div>
<div class="verse">Qu'il n'ait moyen par courroux te tancer.</div>

<div class="verse stanza">Ou s'il y a quelque panier expres,</div>
<div class="verse">Ou autre cas qui te soit assez pres</div>
<div class="verse">Pour y serrer tout ce menu bagage,</div>
<div class="verse">Croustes de pain, pelures de fourmage,</div>
<div class="verse">Escorce de fruit, comme pommes &amp; poires,</div>
<div class="verse">Ou tels fatras sur la table notoyres,</div>
<div class="verse">Assemble tout &amp; mets diligemment</div>
<div class="verse">Dans ce panier ou quelque autre instrument</div>
<div class="verse">S'il y en a pour ce cas preparé,</div>
<div class="verse">Qui ne te soit trop loin ny esgaré.</div>

<div class="verse stanza">Mais sçais tu bien qu'on trouveroit estrange</div>
<div class="verse">(Pour tout certain quand tu serois un Ange,</div>
<div class="verse">On ne lairroit pourtant t'en blasonner)</div>
<div class="verse">S'on te voyoit tourner &amp; tastonner</div>
<div class="verse">La viande aux plats pour choisir &amp; eslire</div>
<div class="verse">Le glout morceau que ta gueule desire</div>
<div class="verse">Tastant le tout sans aucune en faillir,</div>
<div class="verse">Comme qui veut de figues acueillir,</div>
<div class="verse">Considerant à deux doigts la plus mole:</div>
<div class="verse">Ou que tu tiens les yeux pour contrerole</div>
<div class="verse">Sur le lopin du plat qui mieux te plait,</div>
<div class="verse">Pour en avoir tantost le poin replet:</div>
<div class="verse">Ne taste donc jamais rien à la main,</div>
<div class="verse">Et moins assis tes yeux ainsi en vain</div>
<div class="verse">Sur quelque mets par singularité,</div>
<div class="verse">De peur qu'aucun soit sur toy irrité:</div>
<div class="verse">Mais de la piece ou tu mettras ta veuë</div>
<div class="verse">Sera ta main (&amp; non d'autre) pourveuë.</div>

<div class="verse stanza">Ce mot aussi y sera adjousté</div>
<div class="verse">Ne veuille point regarder de costé</div>
<div class="verse">Baissant tes yeux de cligner à travers,</div>
<div class="verse">Pour espier, comme gourmand pervers,</div>
<div class="verse">Ceux qui seront aupres de toy assis</div>
<div class="verse">Contrerolant d'oeil vague &amp; mal rassis</div>
<div class="verse">Ce qu'au trancheoir l'un ou l'autre d'eux couppe,</div>
<div class="verse">Ou ce que mange aucun de telle trouppe:</div>
<div class="verse">Si tu le fais tien toy pour intimé,</div>
<div class="verse">Que tu seras de tous mal estimé.</div>

<div class="verse stanza">Mais sçais tu quoy evite tels rumeurs,</div>
<div class="verse">Regard à toy &amp; pense de tes moeurs.</div>

<div class="verse stanza">Quand te prendra de boyre l'appetit,</div>
<div class="verse">Prens ta serviette &amp; torche un bien petit</div>
<div class="verse">Tout doucement ta bouche avant que boyre,</div>
<div class="verse">Ce ne sera presumption ne gloire:</div>
<div class="verse">Et avoir beu (pour avoir bouche nette)</div>
<div class="verse">Fais en autant de la mesme serviette,</div>
<div class="verse">Non pas des mains: car ceux qui le verroient</div>
<div class="verse">Un grand lourdaut bien sot t'estimeroyent.</div>

<div class="verse stanza">Pour boyre donc bien &amp; honnestement,</div>
<div class="verse">Prens le hanap d'une main seulement,</div>
<div class="verse">Sinon qu'il fust de pesanteur pareille,</div>
<div class="verse">Comme celuy qui donna sur l'oreille</div>
<div class="verse">A Euritus le Centaure inhumain,</div>
<div class="verse">Que Theseus feit mourir de sa main</div>
<div class="verse">D'un grand hanap dont tantost rendist l'ame,</div>
<div class="verse">Pour avoyr prinse &amp; ravie Hippodame:</div>
<div class="verse">Ou bien qu'il fust de pareille grandeur</div>
<div class="verse">Que le hanap d'excellente splendeur,</div>
<div class="verse">Que Dido eut du Roy Belus son pere:</div>
<div class="verse">En ce cas donc sans aucun vitupere</div>
<div class="verse">Tu le pourras prendre de tes deux mains</div>
<div class="verse">Sans point d'offence, avec ce neantmoins</div>
<div class="verse">Que tu le face en tel civilité</div>
<div class="verse">Qu'il n'y soit veu aucune nulité.</div>
<div class="verse">Mais si c'estoit un verre ou autre tasse,</div>
<div class="verse">Non trop pesant mais de peu d'efficace,</div>
<div class="verse">Tu le prendras à trois doigts simplement</div>
<div class="verse">Car à plein poin seroit fait lourdement.</div>
<div class="verse">Et en beuvant sois constant de tes yeux,</div>
<div class="verse">Sans les vaguer çà ne là en maints lieux:</div>
<div class="verse">Mais les tiendras baissez dedans le verre,</div>
<div class="verse">Comme celuy qui viseroit à terre.</div>

<div class="verse stanza">Sur ce point cy je te veux adviser,</div>
<div class="verse">Qu'il ne te faut longuement deviser,</div>
<div class="verse">Tenir propos, caqueter ne prescher,</div>
<div class="verse">Le vin en main: mais t'en faut depécher,</div>
<div class="verse">Sans detenir la tasse longuement,</div>
<div class="verse">Voyrre ou hanap, quoy que soit: autrement</div>
<div class="verse">On te diroit, attendant la vuidange</div>
<div class="verse">Qu'il ne faut pas prescher sur la vendange.</div>

<div class="verse stanza">Et garde bien d'avoir la bouche pleine</div>
<div class="verse">Quand tu boyras: car c'est chose vilaine</div>
<div class="verse">Boyre au morceau, &amp; faire en bouche souppe,</div>
<div class="verse">Soit que tu boyve en hanap, verre ou couppe.</div>
<div class="verse">Et pour ce donc avant que d'approcher</div>
<div class="verse">La bouche au vin ne du vin la toucher,</div>
<div class="verse">Je te conseille avaler ton morceau</div>
<div class="verse">Si tu ne veux qu'on t'estime pourceau.</div>

<div class="verse stanza">Autant seroit trouvé laid &amp; sauvage,</div>
<div class="verse">Si tu beuvois en mangeant ton potage.</div>

<div class="verse stanza">Et si celuy qui t'aura vin versé</div>
<div class="verse">Est un lourdaut, sot, &amp; mal exercé</div>
<div class="verse">A bien servir &amp; qu'indiscretement</div>
<div class="verse">Il t'en ait mis trop excessivement</div>
<div class="verse">Qui excedast de ta soif la mesure,</div>
<div class="verse">Tu ne feras à luy ny autre injure</div>
<div class="verse">D'en faire oster, comme il te semblera</div>
<div class="verse">Que ton desir de boyre portera,</div>
<div class="verse">Pour l'achever sans rien laisser de reste,</div>
<div class="verse">De peur qu'il soit à ton suyvant moleste,</div>
<div class="verse">Qui, possible est, seroit tant dedaigneux,</div>
<div class="verse">Qu'il cuideroit que tu fusses tigneux,</div>
<div class="verse">Ou monstreroit aucun signe apparent,</div>
<div class="verse">Qu'il ne veut pas boyre ton demeurant:</div>
<div class="verse">Joint qu'il en est qui par certain mespris</div>
<div class="verse">Jettent le vin (liqueur de si grand pris)</div>
<div class="verse">Ayans le coeur &amp; la gloire si haute,</div>
<div class="verse">Qu'ils n'ont pas peur d'en avoir jamais faute.</div>

<div class="verse stanza">Comment qu'il soit garde toy de trop boyre,</div>
<div class="verse">Que tu n'en sois hors de sens &amp; memoyre,</div>
<div class="verse">Mais d'y mettre eau seras assavanté</div>
<div class="verse">Pour conserver longuement ta santé,</div>
<div class="verse">Sage est celuy qui ne se veut point feindre,</div>
<div class="verse">Le corriger pour sa fureur esteindre.</div>

<div class="verse stanza">Ayant gardé mon precept' &amp; edict</div>
<div class="verse">De point en point ainsi que je t'ay dict,</div>
<div class="verse">Boys maintenant de par Dieu à ton ayse</div>
<div class="verse">Car il n'y a celuy à qui ne plaise,</div>
<div class="verse">Et boys d'un trait, ainsi te faut entendre,</div>
<div class="verse">Non pas deux fois en beuvant te reprendre,</div>
<div class="verse">Et que ce trait ne soit de si grand peine,</div>
<div class="verse">Ne si treslong qu'il te mist hors d'aleine:</div>
<div class="verse">Car boyre au coup tant qu'on en peut riffler,</div>
<div class="verse">Communement fait les levres siffler,</div>
<div class="verse">Qui ne fut onc ne bon, ne beau trouvé,</div>
<div class="verse">Mais en tous lieux entre gens reprouvé.</div>

<div class="verse stanza">Ce que tu boys boyras tout doucement</div>
<div class="verse">Sans le verser au bec galifrement,</div>
<div class="verse">Comme qui veut humer d'un oeuf le jaune:</div>
<div class="verse">Car si c'estoit vin meilleur que de Beaune,</div>
<div class="verse">Tu ne sçaurois sa bonté savourer</div>
<div class="verse">De l'engloutir ainsi &amp; devorer.</div>
<div class="verse">Aussi ne faut boyre trop lentement</div>
<div class="verse">A petit trait, ne tenir longuement</div>
<div class="verse">Le bec au vin, comme la cane en l'eau,</div>
<div class="verse">Mais le moyen sera trouvé plus beau.</div>
<div class="verse">Encor' te faut icy considerer</div>
<div class="verse">A sobrement ta boisson moderer:</div>
<div class="verse">Assez seroit de boyre une ou deux fois,</div>
<div class="verse">Mais je consens que tu en boyve trois,</div>
<div class="verse">Je dy sans plus, car certes c'est asses,</div>
<div class="verse">Et de passer ce seroit faire exces:</div>
<div class="verse">Mais si tu viens à ce nombre exceder,</div>
<div class="verse">Quelcun ou moy seront prests à cuider,</div>
<div class="verse">Que tu t'en vas approcher d'estre yvre,</div>
<div class="verse">A tout le moins tu n'es gueres delivre.</div>

<div class="verse stanza">Tu ne feras sinon civilement</div>
<div class="verse">De regarder que c'est, quoy ne comment,</div>
<div class="verse">Quand tu boyras, &amp; taster un petit,</div>
<div class="verse">Avant qu'au vin lascher ton appetit:</div>
<div class="verse">Et si tel vin te semble estre gasté,</div>
<div class="verse">Contente toy de l'avoir ja tasté:</div>
<div class="verse">Car pour certain sa mauvaise liqueur</div>
<div class="verse">Facilement te dourroit sur le coeur,</div>
<div class="verse">Et te faudroit jetter hors de ta bouche</div>
<div class="verse">Ce qu'il y a, de peur que au coeur te touche.</div>
<div class="verse">En cecy donc sagement useras,</div>
<div class="verse">Quand un tel vin boyre refuseras,</div>
<div class="verse">Fais que le verre ou hanap ne soit grand,</div>
<div class="verse">Qu'il n'y en ait gueres de demourant,</div>
<div class="verse">Bien est il vray soit Hyver ou Esté,</div>
<div class="verse">Qu'il est prochain de toute honnesteté</div>
<div class="verse">Que le vaisseau ou tu bois au repas</div>
<div class="verse">Ne soit trop grand, mais moyen par compas.</div>
<div class="verse">Et avoir beu ta bouche torcheras,</div>
<div class="verse">Comme je croy que ne l'oublieras.</div>

<div class="verse stanza">Quant ton repas auras reigléement prins</div>
<div class="verse">En belles moeurs, comme je t'ay apprins,</div>
<div class="verse">Il sera beau honneste &amp; profitable,</div>
<div class="verse">Lors qu'on aura tout recueilly de table,</div>
<div class="verse">Laver tes mains de belle eau claire &amp; nette,</div>
<div class="verse">La bouche aussi pour la tenir honneste.</div>

<div class="verse stanza">Tout cecy fait &amp; le past achevé</div>
<div class="verse">Quand on aura toutes choses levé,</div>
<div class="verse">Mets toy sus bout en bonne contenance,</div>
<div class="verse">Le genoüil bas faisant la reverence,</div>
<div class="verse">Disant à tous par moeurs &amp; bonne grace,</div>
<div class="verse">Ces mots communs, messieurs bon prou vous face.</div>

<div class="verse stanza">Et si tu es du bas ranc de fortune,</div>
<div class="verse">Pauvre ou moyen de biens &amp; de pecune,</div>
<div class="verse">Ou tel qu'il faut que tu faces l'office,</div>
<div class="verse">De serviteur pour te monstrer propice</div>
<div class="verse">Soit au defaut des autres serviteurs,</div>
<div class="verse">Qui du dessert seront entremeteurs,</div>
<div class="verse">Ou pour complaire a aucuns tes parents,</div>
<div class="verse">Ou à quelcun qui soit des apparens</div>
<div class="verse">Je t'advertis par verité certaine,</div>
<div class="verse">Qu'il te duyra si tu mets en peine</div>
<div class="verse">A ton pouvoir ayder a desservir,</div>
<div class="verse">A ceux qui ont prins peine à te servir,</div>
<div class="verse">Et avec eux mettre tout en son lieu,</div>
<div class="verse">Puis à la fin rendre graces à Dieu.</div>
</div>


<p class="c gap">Fin.</p>

<div class="c"><img src="images/illu2.png" alt="" /></div>
<div class="chapter"></div>
<div class="c"><img src="images/illu6.png" alt="" /></div>
<h2 class="nobreak cap it">Addition, somet et
couronne aux precedens enseignements, faict premierement
en Latin par maistre Bade Ascence,
&amp; apres traduit en rime Françoise par le mesme
traducteur en vers Alexandrins.</h2>


<div class="poetry">
<div class="verse">Si n'est-ce pas assez d'estre coint &amp; joly</div>
<div class="verse">Estre à la table assis, mignon, net &amp; poly</div>
<div class="verse">Ce ne seroit pas tout d'avoir ces moeurs en somme,</div>
<div class="verse">Si tu n'estois trouvé en tous actes prud'homme,</div>
<div class="verse">Parquoy mon fils je veux presentement t'instruire,</div>
<div class="verse">A vivre selon Dieu, sans à ton prochain nuire,</div>
<div class="verse">Reçoy ces miens precept' &amp; les mets en memoyre.</div>
<div class="verse">Car ils te conduiront en l'eternelle gloire.</div>

<div class="verse stanza">Au lever de ton lict ton dieu adoreras</div>
<div class="verse">De coeur humble &amp; entier, &amp; luy presenteras</div>
<div class="verse">La devote oraison que son fils Jesus Christ</div>
<div class="verse">En son sainct Evangile à laissé par escrit,</div>
<div class="verse">En faisant dessus toy le signe de la croix:</div>
<div class="verse">C'est l'oraison de Dieu le pere en qui tu crois.</div>
<div class="verse">Apres salueras la douce Vierge mere</div>
<div class="verse">De Jesus, qui pour nous endura mort amere:</div>
<div class="verse">En disant tout d'un train à jeun propice</div>
<div class="verse">Humblement à genoux tout ton divin service.</div>
<div class="verse">Quand de tous points auras ton service achevé</div>
<div class="verse">Et que tu te seras de l'oraison levé,</div>
<div class="verse">Si tu as pere &amp; mere à eux t'adresseras,</div>
<div class="verse">Et par humble salut bon jour leur donneras:</div>
<div class="verse">Autant en feras tu, tout d'un train droitement,</div>
<div class="verse">A ceux qui ont de toy charge &amp; gouvernement.</div>
<div class="verse">Et si tu vois passer quelque homme venerable,</div>
<div class="verse">Prestre ou Religieux, un tien parent notable</div>
<div class="verse">Quelque bonhomme vieux, quelcun bien renommé</div>
<div class="verse">Digne d'honneur, &amp; bien en vertu consommé,</div>
<div class="verse">Un Juge ou Magistrat ayant Royal office,</div>
<div class="verse">Un Consul, gouverneur de ville &amp; de police,</div>
<div class="verse">Ou comment qu'il en soit homme d'authorité,</div>
<div class="verse">Comme il en est plusieurs en bourg, ville &amp; cité</div>
<div class="verse">Si tu es lors assis quand passer le verras,</div>
<div class="verse">Lieve toy promptement du siege ou tu seras,</div>
<div class="verse">Ou si tu es debout venant au rencontrer,</div>
<div class="verse">Tu n'oublieras point à humble te monstrer,</div>
<div class="verse">Luy donnant ton salut le bonnet à la main,</div>
<div class="verse">L'un des genoulx baissé comme doux &amp; humain:</div>
<div class="verse">Ton precepteur aussi en tous endroits revere,</div>
<div class="verse">A qui tu dois honneur comme à ton propre pere:</div>
<div class="verse">A luy sois attentif, ton esprit eslevé</div>
<div class="verse">Pour ouyr sa leçon tant qu'il ait achevé,</div>
<div class="verse">Tenant les yeux sur luy &amp; ouverte l'oreille</div>
<div class="verse">Pour apprendre vertu qui n'a point de pareille.</div>
<div class="verse">Et si le cas estoit qu'en faisant sa lecture,</div>
<div class="verse">Il ne t'avoit donné la parfaicte ouverture</div>
<div class="verse">De quelque enseignement que tu n'as entendu,</div>
<div class="verse">Viens à tes compagnons, les priant en temps deu</div>
<div class="verse">Te donner &amp; monstrer la vraye intelligence</div>
<div class="verse">De ce que tu n'as sçeu comprendre en sa presence:</div>
<div class="verse">Et lors que tu l'auras parfaitement comprins</div>
<div class="verse">A fin de n'oublier ce que tu as apprins,</div>
<div class="verse">Prend ta plume à la main &amp; d'encre à l'escritoyre,</div>
<div class="verse">Et l'escris tout d'un train pour en avoir memoire,</div>
<div class="verse">En un certain livret de papier blanc expres,</div>
<div class="verse">Que tu liras souvent &amp; le tiendras de pres.</div>
<div class="verse">Et lors que tu seras docte suffisamment,</div>
<div class="verse">Bien instruit à vertu pour vivre honnestement,</div>
<div class="verse">Il te faut avoir soing solicitude &amp; cure</div>
<div class="verse">De vivre selon Dieu, sans faire à nul injure,</div>
<div class="verse">Rendre à chacun le sien, &amp; ne faire à l'autruy</div>
<div class="verse">Ce que tu ne voudrois que te fust fait par luy,</div>
<div class="verse">Faisant participant de tes moeurs &amp; science</div>
<div class="verse">Ceux que tu cognoistras en avoir indigence:</div>
<div class="verse">Ausquels tu monstreras de bon coeur en tout lieu</div>
<div class="verse">Tout le bien que tu sçais, &amp; que tu tiens de Dieu.</div>
</div>


<p class="c gap">Fin.</p>

<div class="c gap"><img src="images/illu5.png" alt="" /></div>
<div class="break"></div>

<div class="c top4em"><img src="images/illu7.png" alt="" /></div>
<div class="break"></div>
<div class="trnote">



<h2>Note du transcripteur</h2>

<p>On a conservé l'orthographe (incluant les cédilles, accents et
apostrophes) et la ponctuation de l'original. On a néanmoins résolu les
abréviations par signes conventionnels (par exemple «Cõme» transcrit
«Comme»), et distingué i/j et u/v selon l'usage.</p>

</div>

</body>
</html>
